---
beteckning: 2000:655
rubrik: Studiestödsförordning
departement: Utbildningsdepartementet
utfardad_datum: 2000-06-21
ikraft_datum: 2001-07-01
publicerad_datum: 2025-06-16
pdf_url: https://rkrattsdb.gov.se/SFSdoc/00/000655.pdf
---

# Studiestödsförordning

## 1 kap. Inledande bestämmelser

### Bestämmelser om studiestöd

#### 1 §

Grundläggande bestämmelser om studiestöd finns i studiestödslagen ([1999:1395](https://selex.se/eli/sfs/1999/1395)).

I denna förordning finns det närmare bestämmelser om studiestöd. Det finns bestämmelser om

- studiehjälp i 2 kap.,

- studiemedel i 3 kap.,

- återbetalning av studielån i 4 kap.,

- återkrav av studiestöd i 5 kap.,

- studiestöd i övrigt i 6 kap.

I enlighet med vad regeringen bestämmer kan ytterligare bestämmelser om studiestöd meddelas av Centrala studiestödsnämnden eller någon annan myndighet.

### Beslut om vilka utbildningar som kan ge studiestöd

#### 2 §

Regeringen bestämmer vid vilka läroanstalter och utbildningar som studerande kan få studiestöd. Läroanstalterna och utbildningarna anges i bilagan till denna förordning.

Det finns särskilda bestämmelser om studier utomlands i 2 kap. 15–[17 §](#kap1.17)§ och 3 kap. 20–[25 b §](#kap1.25b)§ och om vissa utbildningar i förordningen ([2013:871](https://selex.se/eli/sfs/2013/871)) om stöd för konst- och kulturutbildningar och vissa andra utbildningar. Förordning ([2015:509](https://selex.se/eli/sfs/2015/509)).

### Enskilda utbildningsanordnare

#### 3 §

För utbildning i Sverige hos någon annan enskild utbildningsanordnare än en folkhögskola eller en fristående gymnasieskola meddelas beslut enligt [2 §](#kap1.2) första stycket efter ansökan av utbildningsanordnaren. Innan beslut fattas ska de upplysningar och yttranden som behövs hämtas in från Statens skolverk, Statens skolinspektion eller Universitetskanslersämbetet. Förordning ([2012:967](https://selex.se/eli/sfs/2012/967)).

#### 4 §

En ansökan enligt [3 §](#kap1.3) kan bifallas, om utbildningen kan ingå i en examen som utbildningsanordnaren får utfärda med stöd av lagen ([1993:792](https://selex.se/eli/sfs/1993/792)) om tillstånd att utfärda vissa examina eller av regeringen bedöms motsvara en utbildning som kan ingå i en högskoleexamen.

En ansökan kan bifallas också i andra fall. Detta gäller dock bara om utbildningen

1. är ställd under statlig tillsyn,

2. uppfyller de krav på kvalitet som gäller för andra utbildningar på motsvarande nivå, där de studerande kan få studiestöd,

3. är värdefull från nationell synpunkt,

4. är avgiftsfri för de studerande eller förenad med avgifter som bedöms som skäliga, och

5. enligt åtagande av utbildningsanordnaren kan följas upp och utvärderas.

En ansökan kan bifallas bara om det finns anvisade medel.

#### 5 §

Ett beslut om att studiestöd får lämnas till studerande hos en enskild utbildningsanordnare får begränsas till att avse en viss tid.

#### 6 §

Regeringen kan besluta att studiestöd inte får lämnas till de studerande, om kraven enligt [4 §](#kap1.4) inte längre är uppfyllda.

### Definitioner

#### 7 §

Med läroanstalt avses i fortsättningen sådan läroanstalt eller utbildning som tas upp i bilagan till denna förordning, om inte något annat anges.

#### 8 §

Med enskild utbildningsanordnare avses i denna förordning en enskild fysisk eller juridisk person som anordnar utbildning.

#### 9 §

Med prisbasbelopp avses i denna förordning prisbasbeloppet enligt [2 kap. 6 och 7 §§ socialförsäkringsbalken](https://selex.se/eli/sfs/2010/110#kap2.6). Förordning ([2010:1389](https://selex.se/eli/sfs/2010/1389)).

### Utländska medborgare som jämställs med svenska medborgare

#### 10 §

Centrala studiestödsnämnden får meddela närmare föreskrifter om tillämpningen av bestämmelserna i [1 kap. 4–7 §§ studiestödslagen](https://selex.se/eli/sfs/1999/1395#kap1.4) ([1999:1395](https://selex.se/eli/sfs/1999/1395)). Förordning ([2013:605](https://selex.se/eli/sfs/2013/605)).

## 2 kap. Studiehjälp

### Vem som kan få studiehjälp

### Utbildning

#### 1 §

Studiehjälp får lämnas till studerande vid de läroanstalter och utbildningar som anges i avdelning A i bilagan till denna förordning.

Det finns särskilda bestämmelser om studier utomlands i 15-[17 §](#kap2.17)§. Förordning ([2007:643](https://selex.se/eli/sfs/2007/643)).

#### 2 §

Inackorderingstillägg får lämnas till studerande vid andra läroanstalter och utbildningar än sådana som ingår i skolväsendet och har offentlig huvudman enligt skollagen ([2010:800](https://selex.se/eli/sfs/2010/800)). Det får också lämnas för studier vid utbildningar med offentlig huvudman inom skolväsendet, om den studerande är utlandssvensk eller deltar i förberedande dansarutbildning i grundskolan.

Inackorderingstillägg får utöver vad som anges i [1 §](#kap2.1) lämnas till en studerande

1. i grundskoleutbildning i någon av årskurserna 7-9 inom skolväsendet, om den studerande är utlandssvensk,

2. vid en fristående anpassad gymnasieskola, eller

3. vid en anpassad gymnasieskola med offentlig huvudman, om den studerande är utlandssvensk.

Centrala studiestödsnämnden får meddela närmare föreskrifter om vem som kan få inackorderingstillägg. Förordning ([2022:1612](https://selex.se/eli/sfs/2022/1612)).

#### 3 §

Centrala studiestödsnämnden får meddela närmare föreskrifter om tilllämpningen av bestämmelserna i [2 kap. 4 § andra och tredje styckena studiestödslagen](https://selex.se/eli/sfs/1999/1395#kap2.4) ([1999:1395](https://selex.se/eli/sfs/1999/1395)) om studerande som inte är svenska medborgare. Förordning ([2006:862](https://selex.se/eli/sfs/2006/862)).

### Studiernas omfattning

#### 4 §

Centrala studiestödsnämnden får meddela närmare föreskrifter om vad som skall anses vara studier på heltid. Centrala studiestödsnämnden får även meddela föreskrifter om undantag från bestämmelsen i [2 kap. 5 § studiestödslagen](https://selex.se/eli/sfs/1999/1395#kap2.5) ([1999:1395](https://selex.se/eli/sfs/1999/1395)) om att studiehjälp får lämnas bara för heltidsstudier. Förordning ([2006:862](https://selex.se/eli/sfs/2006/862)).

### Tid som studiehjälp får lämnas för

#### 6 §

Ett läsår om 40 veckor skall anses omfatta nio månader. En hösttermin skall därvid anses omfatta fyra månader och en vårtermin fem månader, om inte Centrala studiestödsnämnden bestämmer något annat för en viss utbildning.

Ett läsår som är kortare eller längre än 40 veckor skall anses omfatta det antal hela tidsperioder om 15 dagar som Centrala studiestödsnämnden bestämmer. Nämnden får också bestämma om ett sådant läsårs längd och fördelning på höst- och vårterminer.

#### 6 a §

Om en studerande under ett läsår bedriver studier som ger rätt till studiehjälp under minst nio månader, får studiehjälp i form av studiebidrag och extra tillägg lämnas för tio månader. Även om studiehjälp lämnas under kortare tid än nio månader under ett läsår får studiebidrag och extra tillägg lämnas för en månad utöver studietiden, om det finns särskilda skäl.

Studiebidrag och extra tillägg får inte lämnas för längre tid med anledning av ett beslut om andra lärotider för en elev enligt 3 kap. [4 a §](#kap3.4a) skolförordningen ([2011:185](https://selex.se/eli/sfs/2011/185)) eller 3 kap. [3 a §](#kap3.3a) gymnasieförordningen ([2010:2039](https://selex.se/eli/sfs/2010/2039)).

Centrala studiestödsnämnden får meddela närmare föreskrifter om när studiebidrag och extra tillägg enligt [2 kap. 6 § studiestödslagen](https://selex.se/eli/sfs/1999/1395#kap2.6) ([1999:1395](https://selex.se/eli/sfs/1999/1395)) får lämnas för annan tid än läsår. Förordning ([2024:680](https://selex.se/eli/sfs/2024/680)).

### Studiehjälpens storlek

#### 7 §

Grundläggande bestämmelser om storleken av studiebidraget, inackorderingstillägget och det extra tillägget finns i [2 kap. 7 och 8 §§ studiestödslagen](https://selex.se/eli/sfs/1999/1395#kap2.7) ([1999:1395](https://selex.se/eli/sfs/1999/1395)).

### Inackorderingstillägg

#### 8 §

Centrala studiestödsnämnden får meddela närmare föreskrifter om inackorderingstilläggets storlek.

### Extra tillägg

#### 9 §

Extra tillägg lämnas enligt följande tabell.

Ekonomiskt underlag     Belopp per månad mindre än 85 000 kronor  855 kronor 85 000-104 999 kronor    570 kronor 105 000-124 999 kronor   285 kronor

Bestämmelser om hur det ekonomiska underlaget skall beräknas finns i 10-[14 §](#kap2.14)§.

#### 10 §

Det ekonomiska underlaget utgörs av summan av

1. den studerandes och hans eller hennes föräldrars beräknade inkomster, och

2. en femtedel av den del av den studerandes och föräldrarnas sammanlagda förmögenhet som överstiger 75 000 kronor.

För en studerande som är gift beräknas det ekonomiska underlaget utan hänsyn till föräldrarnas inkomst och förmögenhet.

Om det i annat fall finns synnerliga skäl, får det ekonomiska underlaget beräknas utan hänsyn till föräldrarnas inkomst och förmögenhet.

Det ekonomiska underlaget avrundas nedåt till närmaste hela hundratal kronor. Förordning ([2006:862](https://selex.se/eli/sfs/2006/862)).

#### 11 §

Med förmögenhet avses i [10 §](#kap2.10) förmögenhet beräknad enligt lagen ([2009:1053](https://selex.se/eli/sfs/2009/1053)) om förmögenhet vid beräkning av vissa förmåner. Förordning ([2009:1223](https://selex.se/eli/sfs/2009/1223)).

#### 12 §

Vid beräkning av det ekonomiska underlaget avses med föräldrar

1. en förälder som har vårdnaden eller, i fråga om en studerande som har fyllt 18 år, senast har haft vårdnaden om den studerande, och

2. en förälder som är sambo med en sådan vårdnadshavare.

Med föräldrar jämställs den som är gift med sådan förälder till den studerande som ensam har eller, i fråga om studerande som fyllt 18 år, senast ensam har haft vårdnaden om den studerande. Förordning ([2006:862](https://selex.se/eli/sfs/2006/862)).

#### 13 §

Vid beräkning av det ekonomiska underlaget skall vad som sägs om en studerande som är gift tillämpas bara om äktenskapet har ingåtts senast under kalenderhalvåret närmast före det för vilket det extra tillägget skall lämnas.

Bestämmelserna om gifta studerande tillämpas även på en studerande som utan att vara gift lever tillsammans med en annan person, med vilken den studerande tidigare har varit gift eller med vilken den studerande gemensamt har eller har haft barn.

#### 14 §

Centrala studiestödsnämnden får meddela närmare föreskrifter om det ekonomiska underlaget.

### Studiehjälp för studier utomlands

### Studier i ett land inom Norden

#### 15 §

Trots föreskrifterna i [2 kap. 9 § första stycket 1 och 2 studiestödslagen](https://selex.se/eli/sfs/1999/1395#kap2.9) ([1999:1395](https://selex.se/eli/sfs/1999/1395)) får studiehjälp lämnas för studier vid en läroanstalt eller utbildning i Danmark, Finland, Island eller Norge, om

1. utbildningen är ställd under statlig tillsyn i det land där studierna bedrivs, och

2. studierna omfattar minst tre månaders heltidsundervisning.

Om det finns särskilda skäl, får studiehjälp lämnas även om utbildningen är kortare än tre månader.

### Studier i ett land utanför Norden

#### 16 §

Studiehjälp får lämnas för studier i ett land utanför Norden, om

1. den studerande har varit folkbokförd i Sverige under de senaste två åren, och

2. studierna omfattar minst tre månaders heltidsundervisning.

Trots villkoren i första stycket får studiehjälp lämnas till studerande vid de svenska utlandsskolorna i Bryssel, Fuengirola, London, Madrid, Nairobi och Paris, om de studerande på heltid tar del i undervisning som motsvarar ett nationellt program i den svenska gymnasieskolan.

Om det finns särskilda skäl, får studiehjälp lämnas även om villkoren i första stycket inte är uppfyllda.

Närmare föreskrifter

#### 17 §

Centrala studiestödsnämnden får meddela närmare föreskrifter om studiehjälp för studier utomlands.

### Studiehjälp under sjukdom

#### 18 §

I 19 och [20 §](#kap2.20)§ finns det bestämmelser om studiehjälp för tid då en studerande på grund av sjukdom är helt oförmögen att bedriva sina studier.

### I 19 § avses med

sjukperiod: tid då en studerande på grund av sjukdom oavbrutet har varit oförmögen att bedriva sina studier,

studietid: den del av ett kalenderhalvår då en studerande bedriver studier och den del av kalenderhalvåret då den studerande skulle ha bedrivit studier om han eller hon inte hade blivit sjuk.

#### 19 §

Studiehjälp får lämnas för en sjukperiod som infaller under tid för vilken den studerande har beviljats studiehjälp.

För sjukperiod som infaller efter studietidens början får studiehjälp lämnas i form av extra tillägg och inackorderingstillägg bara om en ansökan om denna studiehjälp har kommit in till Centrala studiestödsnämnden dessförinnan. Om det finns synnerliga skäl, får studiehjälp lämnas även om en ansökan inte har kommit in före sjukperiodens början.

För det första kalenderhalvår då en studerande bedriver studier som ger rätt till studiehjälp får studiehjälp lämnas bara för en sådan sjukperiod som infaller efter det att den studerande har påbörjat studierna. Förordning ([2003:500](https://selex.se/eli/sfs/2003/500)).

#### 20 §

Centrala studiestödsnämnden får meddela föreskrifter om att studieoförmåga på grund av sjukdom skall styrkas genom läkarintyg.

### Studiehjälp under ledighet

#### 21 §

Centrala studiestödsnämnden får meddela närmare föreskrifter om studerandes rätt enligt [2 kap. 10 § andra stycket studiestödslagen](https://selex.se/eli/sfs/1999/1395#kap2.10) ([1999:1395](https://selex.se/eli/sfs/1999/1395)) till studiehjälp vid ledighet

1. för tillfällig vård av barn,

2. för närståendevård, eller

3. i samband med att ett barn under 18 år har avlidit. Förordning ([2012:293](https://selex.se/eli/sfs/2012/293)).

### Minskning av studiehjälp

#### 22 §

Studiehjälp får inte lämnas för tid då den studerande

1. får aktivitetsstöd, utvecklingsersättning eller etableringsersättning för att delta i ett arbetsmarknadspolitiskt program, eller

2. tjänstgör enligt lagen ([1994:1809](https://selex.se/eli/sfs/1994/1809)) om totalförsvarsplikt eller fullgör utbildning till reserv- eller yrkesofficer. Förordning ([2017:837](https://selex.se/eli/sfs/2017/837)).

#### 23 §

Om en studerandes uppehälle i annat fall än som anges i [22 §](#kap2.22) helt eller till väsentlig del bekostas av staten, en kommun eller en region, får studiehjälp lämnas bara i form av studiebidrag och extra tillägg.

Om en studerande i fall som avses i första stycket också får hel sjukersättning eller hel aktivitetsersättning, får inte någon form av studiehjälp lämnas. Till en studerande som får bidrag enligt förordningen ([1995:667](https://selex.se/eli/sfs/1995/667)) om bidrag till vissa funktionshindrade elever i gymnasieskolan får dock studiehjälp lämnas i form av studiebidrag och extra tillägg. Förordning ([2019:1039](https://selex.se/eli/sfs/2019/1039)).

#### 24 §

Centrala studiestödsnämnden skall efter samråd med Kriminalvården meddela föreskrifter om studiehjälp till studerande som är föremål för kriminalvård inom eller utom anstalt. Förordning ([2005:1023](https://selex.se/eli/sfs/2005/1023)).

### Uppgiftsskyldighet

#### 25 §

Om en studerande som har fått studiehjälp övergår till en annan läroanstalt eller avbryter sina studier, skall den till vilken studiehjälpen betalas ut enligt [33 §](#kap2.33) genast anmäla detta till den läroanstalt där den studerande närmast dessförinnan var inskriven. I fråga om studiehjälp för studier utomlands skall detta i stället anmälas till Centrala studiestödsnämnden.

#### 26 §

Om det inträffar någon annan ändring av förhållandena än som avses i [25 §](#kap2.25) och ändringen har betydelse för rätten till studiehjälp eller studiehjälpens storlek, skall den till vilken studiehjälpen betalas ut enligt [33 §](#kap2.33) genast anmäla detta till Centrala studiestödsnämnden.

Centrala studiestödsnämnden får meddela närmare föreskrifter om uppgiftsskyldighet.

### Omprövning

#### 27 §

Den studerandes rätt till studiehjälp skall omprövas, när ändrade förhållanden föranleder det. Förhållanden som avses i [13 §](#kap2.13) skall beaktas bara om förändringen har inträffat senast före utgången av närmast föregående kalenderhalvår.

Ansökan m.m.

#### 28 §

Studiehjälp i form av studiebidrag för studier i Sverige får lämnas utan ansökan.

Studiehjälp i form av studiebidrag för studier utomlands, inackorderingstillägg eller extra tillägg får lämnas bara efter ansökan.

#### 29 §

En ansökan om studiehjälp skall vara undertecknad av den studerandes förmyndare eller, om den studerande är myndig, av den studerande själv. Om en förvaltare enligt föräldrabalken har förordnats för den studerande, skall förvaltaren ha tecknat samtycke på ansökan, om det ingår i uppdraget.

Uppgifterna i ansökan skall lämnas på heder och samvete.

Centrala studiestödsnämnden får meddela närmare bestämmelser om ansökan.

#### 30 §

I ett beslut om att bevilja studiehjälp, skall Centrala studiestödsnämnden lämna upplysningar om innehållet i 25 och [26 §](#kap2.26)§.

### Utbetalning

#### 31 §

Studiehjälp får betalas ut bara om det är styrkt att den studerande bedriver de studier för vilka studiehjälpen har beviljats.

#### 32 §

Studiehjälp betalas ut månadsvis i efterskott.

Om det finns särskilda skäl, får studiehjälpen betalas ut på något annat sätt för viss studerande eller för de studerande vid en viss utbildning. Utbetalning får dock ske för högst ett kalenderhalvår i sänder.

#### 33 §

Studiehjälp skall betalas ut till den studerandes föräldrar eller någon annan vårdnadshavare enligt samma grunder som tillämpas vid utbetalning av allmänt barnbidrag. Om den studerande är myndig, skall dock studiehjälpen betalas ut till honom eller henne själv. Om en förvaltare enligt föräldrabalken har förordnats för den studerande, skall studiehjälpen betalas ut till förvaltaren, om det ingår i uppdraget.

Om det finns särskilda skäl, kan studiehjälp för en omyndig studerande betalas ut till en socialnämnd eller någon annan för att användas till den omyndiges utbildning och uppehälle.

#### 34 §

Centrala studiestödsnämnden får meddela närmare föreskrifter om utbetalning av studiehjälp.

## 3 kap. Studiemedel

### Vem som kan få studiemedel

### Utbildning

#### 1 §

Studiemedel får lämnas till studerande vid de läroanstalter och utbildningar som anges i bilagan till denna förordning.

Centrala studiestödsnämnden får efter samråd med Folkbildningsrådet meddela närmare föreskrifter om vilka utbildningar på folkhögskola som ger rätt till studiemedel enligt avdelning A 1, A 2 eller B 1 i bilagan.

Det finns särskilda bestämmelser om utlandsstudier i 20–[25 b §](#kap3.25b)§. Förordning ([2015:50](https://selex.se/eli/sfs/2015/50)).

### Ålder

#### 2 §

För studier vid de läroanstalter och utbildningar som anges i avdelning A i bilagan får studiemedel lämnas först från och med det andra kalenderhalvåret det år då den studerande fyller 20 år. Studiemedel får dock lämnas även dessförinnan för de utbildningar som anges i avdelning A 3. Förordning ([2017:1155](https://selex.se/eli/sfs/2017/1155)).

### Medborgarskap

#### 3 §

Centrala studiestödsnämnden får meddela närmare föreskrifter om tilllämpningen av bestämmelserna i [3 kap. 4 § andra och tredje styckena studiestödslagen](https://selex.se/eli/sfs/1999/1395#kap3.4) ([1999:1395](https://selex.se/eli/sfs/1999/1395)) om studerande som inte är svenska medborgare. Förordning ([2006:862](https://selex.se/eli/sfs/2006/862)).

### Studiernas omfattning

#### 4 §

Vid studier på utbildning som bedrivs enligt högskolelagen ([1992:1434](https://selex.se/eli/sfs/1992/1434)), högskoleförordningen ([1993:100](https://selex.se/eli/sfs/1993/100)) eller lagen ([1993:792](https://selex.se/eli/sfs/1993/792)) om tillstånd att utfärda vissa examina motsvarar en och en halv högskolepoäng en veckas studier på heltid.

Vid studier i övrigt avses med vecka enligt [3 kap. 5 § studiestödslagen](https://selex.se/eli/sfs/1999/1395#kap3.5) ([1999:1395](https://selex.se/eli/sfs/1999/1395)) en hel kalendervecka.

Om studietiden inte är uttryckt i ett antal veckor och utbildningen inte pågår hela den första och den sista kalenderveckan, skall studietiden anses omfatta ytterligare en hel kalendervecka om studietiden under den första och den sista veckan sammanlagt uppgår till minst sju dagar.

Studiemedel får inte lämnas för mer än heltidsstudier.

Centrala studiestödsnämnden får meddela närmare föreskrifter för tillämpningen av första-tredje styckena. Förordning ([2006:990](https://selex.se/eli/sfs/2006/990)).

#### 4 a §

Vid högskolestudier på ett utbildningsprogram som omfattar 60 högskolepoäng under ett normalstudieår får studiemedel lämnas för studier på heltid under 40 veckor även om studierna bedrivs under ett färre antal veckor, dock minst 36 veckor. Detta gäller bara för studier på

1. utbildningsprogram som före den 1 januari 2010 har haft ett sådant upplägg, eller

2. utbildningsprogram med ett sådant upplägg som har startat den 1 januari 2010 eller senare, dock längst för studier till och med utgången av 2014.

Centrala studiestödsnämnden får meddela föreskrifter om för vilka utbildningsprogram som studiemedel ska kunna lämnas enligt första stycket. Förordning ([2011:1598](https://selex.se/eli/sfs/2011/1598)).

### Prövning av studieresultat

#### 5 §

Vid studier på högskoleutbildningar som anordnas av statliga universitet och högskolor som omfattas av högskolelagen ([1992:1434](https://selex.se/eli/sfs/1992/1434)) eller av enskilda utbildningsanordnare som har tillstånd att utfärda examen enligt lagen ([1993:792](https://selex.se/eli/sfs/1993/792)) om tillstånd att utfärda vissa examina är normal studietakt att den studerande ska ha klarat av

1. 62,5 procent av sitt studieåtagande under de första 40 veckorna med studiemedel eller omställningsstudiestöd enligt lagen ([2022:856](https://selex.se/eli/sfs/2022/856)) om omställningsstudiestöd för heltidsstudier, och

2. 75,0 procent av sitt studieåtagande för studier som därefter bedrivs med studiemedel eller omställningsstudiestöd enligt lagen om omställningsstudiestöd.

Centrala studiestödsnämnden får meddela föreskrifter om vad som är normal studietakt vid studier på annan utbildning än sådan som anges i första stycket. Förordning ([2022:866](https://selex.se/eli/sfs/2022/866)).

#### 5 a §

Med äldre studieresultat enligt [3 kap. 7 § andra stycket 2 studiestödslagen](https://selex.se/eli/sfs/1999/1395#kap3.7) ([1999:1395](https://selex.se/eli/sfs/1999/1395)) avses resultat från perioder med studiemedel, studiestartsstöd enligt lagen ([2017:527](https://selex.se/eli/sfs/2017/527)) om studiestartsstöd eller omställningsstudiestöd enligt lagen ([2022:856](https://selex.se/eli/sfs/2022/856)) om omställningsstudiestöd som har avslutats för mer än tio år sedan.

Centrala studiestödsnämnden får meddela föreskrifter om verkställigheten av [3 kap. 7 § studiestödslagen](https://selex.se/eli/sfs/1999/1395#kap3.7) om studiemedel med prövning av studieresultat. Förordning ([2022:866](https://selex.se/eli/sfs/2022/866)).

### Tid som studiemedel får lämnas för

#### 6 §

Centrala studiestödsnämnden får meddela närmare föreskrifter om vad som skall anses vara studier på heltid respektive deltid, om detta inte framgår av någon annan författning eller den kursplan eller motsvarande som gäller för utbildningen.

Centrala studiestödsnämnden får efter samråd med Folkbildningsrådet meddela närmare föreskrifter om vilka studier på folkhögskola som vid tilllämpningen av [3 kap. 8 och 10 §§ studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)) skall anses ligga på grundskolenivå respektive gymnasienivå.

#### 7 §

Om en studerande samtidigt bedriver studier enligt [3 kap. 8 § första och andra styckena studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)) eller enligt andra och tredje styckena i den paragrafen, skall studietiden fördelas i förhållande till omfattningen av studierna enligt respektive stycke.

#### 8 §

Studietiden ska anses som en sammanhängande period enligt [3 kap. 9 § studiestödslagen](https://selex.se/eli/sfs/1999/1395#kap3.9) ([1999:1395](https://selex.se/eli/sfs/1999/1395)) även om den studerande har gjort ett avbrott i studierna under högst ett år på grund av sjukdom eller någon annan jämförbar oförutsedd händelse.

Centrala studiestödsnämnden får meddela närmare föreskrifter om den begränsning av rätten till studielån som enligt [3 kap. 9 § studiestödslagen](https://selex.se/eli/sfs/1999/1395#kap3.9) gäller från och med det kalenderår då den studerande fyller 51 år och om förutsättningarna för att bevilja nya lån enligt tredje stycket samma paragraf. Förordning ([2021:477](https://selex.se/eli/sfs/2021/477)).

### Beräkning av studiemedel

### Studiebidragets andel av studiemedlen

#### 9 §

Det högre bidragsbeloppet enligt [3 kap. 13 § studiestödslagen](https://selex.se/eli/sfs/1999/1395#kap3.13) ([1999:1395](https://selex.se/eli/sfs/1999/1395)) får lämnas för studier vid en sådan läroanstalt eller utbildning som anges i avdelning A 1 i bilagan till denna förordning. Det får även lämnas för motsvarande studier på gymnasial nivå i ett land inom Europeiska ekonomiska samarbetsområdet (EES) eller i Schweiz. Det högre bidragsbeloppet får lämnas till studerande som

1. vid grundskoleutbildning: saknar slutbetyg eller motsvarande från grundskoleutbildning eller motsvarande svensk eller utländsk utbildning,

2. vid gymnasieutbildning: saknar examensbevis eller studiebevis eller motsvarande från gymnasieskolan eller motsvarande svensk eller utländsk utbildning, eller

3. repeterar eller kompletterar ämnen på grundskolenivå.

Trots första stycket får det högre bidragsbeloppet inte lämnas till en studerande som har genomfört högskolestudier om minst 120 högskolepoäng eller motsvarande studier i utlandet.

Det högre bidragsbeloppet lämnas inom ramen för anvisade medel för respektive grupp av studerande som anges i första stycket. Det högre bidragsbeloppet lämnas i den ordning som ansökningarna kommer in till Centrala studiestödsnämnden. Förordning ([2015:50](https://selex.se/eli/sfs/2015/50)).

#### 9 a §

Det högre bidragsbeloppet enligt 3 kap. [13 §](#kap3.13) studiestudiestödslagen ([1999:1395](https://selex.se/eli/sfs/1999/1395)) får lämnas för studier från och med det andra kalenderhalvåret det år då den studerande fyller 20 år till och med det kalenderår då den studerande fyller 24 år, om

1. den studerande i anslutning till studiernas början är arbetslös och saknar en gymnasieexamen eller motsvarande kunskaper och är inskriven i jobbgarantin för ungdomar enligt förordningen ([2007:813](https://selex.se/eli/sfs/2007/813)) om jobbgaranti för ungdomar eller i jobb- och utvecklingsgarantin enligt förordningen ([2007:414](https://selex.se/eli/sfs/2007/414)) om jobb- och utvecklingsgarantin,

2. studierna bedrivs på grundläggande eller gymnasial nivå inom kommunal vuxenutbildning eller motsvarande utbildning i folkhögskola, och

3. den studerande inte har bedrivit studier med studiestöd under de senaste sex månaderna innan studierna som kan ge rätt till det högre bidragsbeloppet inleds.

Det högre bidragsbeloppet får lämnas till dess att den studerande får slutbetyg från kommunal vuxenutbildning på grundläggande nivå, gymnasieexamen från kommunal vuxenutbildning på gymnasial nivå eller ett studieomdöme från folkhögskola.

Det högre bidragsbeloppet lämnas inom ramen för anvisade medel och i den ordning som ansökningarna kommer in till Centrala studiestödsnämnden. Förordning ([2019:1157](https://selex.se/eli/sfs/2019/1157)).

#### 10 §

Det högre bidragsbeloppet enligt [3 kap. 13 § studiestödslagen](https://selex.se/eli/sfs/1999/1395#kap3.13) ([1999:1395](https://selex.se/eli/sfs/1999/1395)) får lämnas för studier på kompletterande pedagogisk utbildning som leder till grundlärar- eller ämneslärarexamen.

Det högre bidragsbeloppet lämnas inom ramen för anvisade medel och i den ordning som ansökningarna kommer in till Centrala studiestödsnämnden. Förordning ([2021:1339](https://selex.se/eli/sfs/2021/1339)).

#### 11 §

Centrala studiestödsnämnden får meddela närmare föreskrifter om förtur till det högre bidragsbeloppet enligt [3 kap. 13 § studiestödslagen](https://selex.se/eli/sfs/1999/1395#kap3.13) ([1999:1395](https://selex.se/eli/sfs/1999/1395)).

### Tilläggsbidrag

#### 11 a §

Tilläggsbidrag enligt [3 kap. 13 a och 13 b §§ studiestödslagen](https://selex.se/eli/sfs/1999/1395#kap3.13a) ([1999:1395](https://selex.se/eli/sfs/1999/1395)) får vid heltidsstudier lämnas med ett belopp som för varje vecka utgör

1. 0,33 procent av prisbasbeloppet för det första barnet,

2. 0,21 procent av prisbasbeloppet för det andra barnet, och

3. 0,11 procent av prisbasbeloppet per barn från och med det tredje barnet. Förordning ([2012:967](https://selex.se/eli/sfs/2012/967)).

#### 11 b §

Tilläggsbidrag enligt [3 kap. 13 a och 13 b §§ studiestödslagen](https://selex.se/eli/sfs/1999/1395#kap3.13a) ([1999:1395](https://selex.se/eli/sfs/1999/1395)) får vid studier på minst 75 procent men mindre än 100 procent av heltid lämnas med ett belopp som för varje vecka utgör

1. 0,25 procent av prisbasbeloppet för det första barnet,

2. 0,16 procent av prisbasbeloppet för det andra barnet, och

3. 0,08 procent av prisbasbeloppet per barn från och med det tredje barnet. Förordning ([2012:967](https://selex.se/eli/sfs/2012/967)).

#### 11 c §

Tilläggsbidrag enligt [3 kap. 13 a och 13 b §§ studiestödslagen](https://selex.se/eli/sfs/1999/1395#kap3.13a) ([1999:1395](https://selex.se/eli/sfs/1999/1395)) får vid studier på minst 50 procent men mindre än 75 procent av heltid lämnas med ett belopp som för varje vecka utgör

1. 0,16 procent av prisbasbeloppet för det första barnet,

2. 0,11 procent av prisbasbeloppet för det andra barnet, och

3. 0,06 procent av prisbasbeloppet per barn från och med det tredje barnet. Förordning ([2012:967](https://selex.se/eli/sfs/2012/967)).

#### 11 d §

När båda vårdnadshavarna studerar och är folkbokförda på olika adresser skall tilläggsbidrag enligt [3 kap. 13 a och 13 b §§ studiestödslagen](https://selex.se/eli/sfs/1999/1395#kap3.13a) ([1999:1395](https://selex.se/eli/sfs/1999/1395)) lämnas till den som barnet är folkbokfört hos, om inte vårdnadshavarna kommer överens om att bidraget skall lämnas till den vårdnadshavare som barnet inte är folkbokfört hos.

Beslut enligt första stycket som innebär att tilläggsbidraget skall lämnas till den andre vårdnadshavaren skall endast avse kalenderveckor för vilka bidraget inte har betalats ut.

Centrala studiestödsnämnden får meddela närmare föreskrifter om tillläggsbidrag i de fall båda vårdnadshavarna studerar. Förordning ([2005:619](https://selex.se/eli/sfs/2005/619)).

### Tilläggslån

#### 12 §

Tilläggslån enligt [3 kap. 14 § studiestödslagen](https://selex.se/eli/sfs/1999/1395#kap3.14) ([1999:1395](https://selex.se/eli/sfs/1999/1395)) får lämnas till en studerande som under kalenderåret närmast före studiernas början har haft en inkomst som uppgått till minst 415 procent av det prisbasbelopp som gäller det år då studierna påbörjas. Som inkomst räknas det belopp som utgör summan av den studerandes överskott i inkomstslagen tjänst och näringsverksamhet.

Tilläggslån får också lämnas till en studerande som sammanhängande fått föräldrapenning närmast före studiernas början och som närmast dessförinnan haft en sådan inkomst som anges i första stycket.

Tilläggslån får lämnas för studier i Sverige, i ett annat land inom Europeiska ekonomiska samarbetsområdet (EES) eller i Schweiz. Förordning ([2015:50](https://selex.se/eli/sfs/2015/50)).

### Merkostnadslån

#### 13 §

Merkostnadslån enligt [3 kap. 15 § studiestödslagen](https://selex.se/eli/sfs/1999/1395#kap3.15) ([1999:1395](https://selex.se/eli/sfs/1999/1395)) får lämnas för

1. utlandsstudier enligt [20 §](#kap3.20),

2. undervisningsavgifter, och

3. andra skäliga merkostnader i samband med studierna.

För särskild utrustning eller studiemateriel får dock merkostnadslån lämnas bara till studerande vid en högskolas musikerprogram eller lärarutbildning som omfattar ämnet musik eller motsvarande utbildning för inköp till skälig kostnad av ett musikinstrument som är nödvändigt för att genomföra utbildningen. Förordning ([2015:50](https://selex.se/eli/sfs/2015/50)).

#### 13 a §

För utlandsstudier får merkostnadslån lämnas till en studerande som har beviljats studielån för utlandsstudier, med ett belopp som för varje vecka utgör

1. 1,25 procent av prisbasbeloppet vid studier på heltid,

2. 0,95 procent av prisbasbeloppet vid studier på minst 75 procent men mindre än 100 procent av heltid, och

3. 0,60 procent av prisbasbeloppet vid studier på minst 50 procent men mindre än 75 procent av heltid. Förordning ([2015:50](https://selex.se/eli/sfs/2015/50)).

#### 13 b §

För undervisningsavgifter får merkostnadslån lämnas med ett grundbelopp som för varje vecka utgör

– 3,2 procent av prisbasbeloppet vid studier på heltid,

– 2,4 procent av prisbasbeloppet vid studier på minst 75 procent men mindre än 100 procent av heltid, och

– 1,6 procent av prisbasbeloppet vid studier på minst 50 procent men mindre än 75 procent av heltid.

Merkostnadslån för undervisningsavgifter får lämnas med sammanlagt högst 3,2 procent av prisbasbeloppet gånger 240, 120 eller 80, beroende på det högsta antal veckor som studiemedel får lämnas för studierna enligt [3 kap. 8 § första och andra styckena studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)). För vissa äldre studerande ska dock den begränsning av antalet veckor med studielån som gäller enligt [3 kap. 9 § studiestödslagen](https://selex.se/eli/sfs/1999/1395#kap3.9) tillämpas.

Till en studerande som vid något tillfälle totalt har fått det högsta lånebeloppet enligt andra stycket, får inte ytterligare merkostnadslån för undervisningsavgifter lämnas. Förordning ([2018:156](https://selex.se/eli/sfs/2018/156)).

#### 13 c §

Merkostnadslån för undervisningsavgifter får lämnas med ett högre belopp än det som anges i [13 b §](#kap3.13b), om avgiften avser studier på eftergymnasial nivå. För sådana undervisningsavgifter får merkostnadslån lämnas med ett belopp som för varje vecka högst utgör

– 6,4 procent av prisbasbeloppet vid studier på heltid,

– 4,8 procent av prisbasbeloppet vid studier på minst 75 procent men mindre än 100 procent av heltid, och

– 3,2 procent av prisbasbeloppet vid studier på minst 50 procent men mindre än 75 procent av heltid.

Det högre lånebeloppet får lämnas med sammanlagt högst 3,2 procent av prisbasbeloppet gånger 240, vilket är det högsta antal veckor som studiemedel får lämnas för studierna enligt [3 kap. 8 § första stycket studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)). För vissa äldre studerande ska dock den begränsning av antalet veckor med studielån som gäller enligt [3 kap. 9 § studiestödslagen](https://selex.se/eli/sfs/1999/1395#kap3.9) tillämpas.

Till en studerande som vid något tillfälle totalt har fått det högsta lånebeloppet enligt [13 b §](#kap3.13b) eller andra stycket, får inte ytterligare merkostnadslån för undervisningsavgifter lämnas. Förordning ([2018:156](https://selex.se/eli/sfs/2018/156)).

Närmare föreskrifter om tilläggslån och merkostnadslån

#### 14 §

Centrala studiestödsnämnden får meddela närmare föreskrifter om tillläggslån och merkostnadslån. Förordning ([2015:50](https://selex.se/eli/sfs/2015/50)).

### Inkomstprövning

#### 15 §

Om en studerande har en inkomst av den storleken att studiemedel inte alls får lämnas på grund av bestämmelserna om inkomstprövning i [3 kap. 16–22 §§ studiestödslagen](https://selex.se/eli/sfs/1999/1395#kap3.16) ([1999:1395](https://selex.se/eli/sfs/1999/1395)) eller föreskrifter som har meddelats med stöd av lagen, får inte heller tilläggsbidrag, tilläggslån eller merkostnadslån lämnas. Förordning ([2015:50](https://selex.se/eli/sfs/2015/50)).

#### 16 §

Om studiemedlen skall minskas enligt bestämmelserna i [3 kap. 18 § studiestödslagen](https://selex.se/eli/sfs/1999/1395#kap3.18) ([1999:1395](https://selex.se/eli/sfs/1999/1395)), skall vad som anges i andra stycket tillämpas i fråga om studiemedel för studier på en utbildning som bedrivs enligt högskolelagen ([1992:1434](https://selex.se/eli/sfs/1992/1434)), högskoleförordningen ([1993:100](https://selex.se/eli/sfs/1993/100)) eller lagen ([1993:792](https://selex.se/eli/sfs/1993/792)) om tillstånd att utfärda vissa examina.

Ett studieår om 40 veckor skall anses omfatta 20 veckor under höstterminen och 20 veckor under vårterminen. 20 veckors studier under en hösttermin skall i sin helhet anses pågå under det andra kalenderhalvåret även om en del av kurstiden är förlagd till januari månad följande kalenderhalvår. Studiemedlen skall minskas i förhållande till det belopp som enligt [3 kap. 11 § första stycket studiestödslagen](https://selex.se/eli/sfs/1999/1395#kap3.11) får lämnas för 20 veckors studier.

#### 17 §

Centrala studiestödsnämnden får meddela närmare föreskrifter för tillämpningen av bestämmelsen om inkomstberäkning i [3 kap. 19 § första stycket studiestödslagen](https://selex.se/eli/sfs/1999/1395#kap3.19) ([1999:1395](https://selex.se/eli/sfs/1999/1395)).

En studerande som inte beskattas för sin huvudsakliga inkomst i Sverige ska vid inkomstprövningen behandlas på ett likvärdigt sätt som studerande som beskattas i Sverige.

Centrala studiestödsnämnden får meddela närmare föreskrifter om beräkning av inkomst för sådana studerande. Förordning ([2011:1455](https://selex.se/eli/sfs/2011/1455)).

#### 18 §

Centrala studiestödsnämnden skall efter samråd med Kriminalvården meddela föreskrifter om studiemedel till studerande som är föremål för kriminalvård inom eller utom anstalt. Förordning ([2005:1023](https://selex.se/eli/sfs/2005/1023)).

Närmare föreskrifter

#### 19 §

Centrala studiestödsnämnden får meddela närmare föreskrifter om beräkning av fribelopp och reducering enligt [3 kap. 17 och 18 §§ studiestödslagen](https://selex.se/eli/sfs/1999/1395#kap3.17) ([1999:1395](https://selex.se/eli/sfs/1999/1395)) samt 3 kap. [16 §](#kap3.16) i denna förordning och om beräkning av veckobelopp enligt [3 kap. 11-22 §§ studiestödslagen](https://selex.se/eli/sfs/1999/1395#kap3.11).

### Studiemedel för utlandsstudier

#### 20 §

För utlandsstudier enligt [3 kap. 23 § första stycket studiestödslagen](https://selex.se/eli/sfs/1999/1395#kap3.23) ([1999:1395](https://selex.se/eli/sfs/1999/1395)) gäller 21–[25 b §](#kap3.25b)§. Studier som bedrivs utanför Sverige ska anses vara utlandsstudier oavsett om den studerande är antagen vid en läroanstalt utomlands eller i Sverige. Distansstudier ska anses vara utlandsstudier om den studerande är antagen vid en läroanstalt utomlands. Förordning ([2015:50](https://selex.se/eli/sfs/2015/50)).

### Godtagbar standard

#### 21 §

Studiemedel får lämnas för utlandsstudier på gymnasial eller eftergymnasial nivå, om utbildningen kan anses ha en godtagbar standard.

Centrala studiestödsnämnden beslutar om godtagbar standard för utbildningar på gymnasial nivå. Universitets- och högskolerådet beslutar om godtagbar standard för utbildningar på eftergymnasial nivå.

Om en del av en utbildning som ger rätt till studiemedel enligt bilagan till denna förordning förläggs utomlands, ska den dock anses ha en godtagbar standard. Förordning ([2015:50](https://selex.se/eli/sfs/2015/50)).

### Studier på gymnasial nivå

#### 22 §

För studier på gymnasial nivå i länder utanför Europeiska ekonomiska samarbetsområdet (EES) och Schweiz får studiemedel lämnas bara om motsvarande studier inte med lika stor fördel kan bedrivas i Sverige. Studiemedel får dock lämnas för gymnasiala studier i språk i länder utanför EES och Schweiz om språket har officiell status i studielandet. Förordning ([2015:50](https://selex.se/eli/sfs/2015/50)).

### Utlandsstudier som inte ger rätt till studiemedel

#### 22 a §

Studiemedel för utbildning där det saknas möjlighet att examineras får lämnas bara om anledningen till avsaknaden väsentligen är densamma som för en jämförbar studiemedelsberättigande utbildning i Sverige. Förordning ([2019:1312](https://selex.se/eli/sfs/2019/1312)).

#### 23 §

Studiemedel får inte lämnas för en utbildning som

1. är jämförbar med en utbildning i Sverige som inte ger rätt till studiemedel, eller

2. på grund av omständigheter som rör utbildningen eller av något annat särskilt skäl inte rimligen bör ge rätt till studiemedel.

Studiemedel för distansstudier vid läroanstalter utanför EES och Schweiz får lämnas bara om det finns synnerliga skäl för det. Förordning ([2018:156](https://selex.se/eli/sfs/2018/156)).

### Studiernas omfattning

#### 24 §

Studiemedel får lämnas för studier i ett land inom EES eller i Schweiz, om studierna bedrivs på minst 50 procent av heltid och pågår under minst 3 veckor.

Vid studier i ett land utanför EES och Schweiz får studiemedel lämnas om studierna bedrivs på heltid och pågår under minst 13 veckor. Studiemedel får dock lämnas även för sådana studier som bedrivs på minst 50 procent av heltid, om det finns särskilda skäl för det.

Därutöver får studiemedel lämnas för utlandsstudier som kan tillgodoräknas helt inom ramen för en studiemedelsberättigande utbildning som den studerande bedriver vid en läroanstalt i Sverige, i ett annat land inom EES eller i Schweiz, om

1. studierna bedrivs på minst 50 procent av heltid, och

2. utbildningen i sin helhet pågår under minst 3 veckor. Förordning ([2015:50](https://selex.se/eli/sfs/2015/50)).

### Utländska medborgare

#### 24 a §

Till en studerande som inte är svensk medborgare, och inte heller ska jämställas med svenska medborgare enligt [1 kap. 4 och 5 §§ studiestödslagen](https://selex.se/eli/sfs/1999/1395#kap1.4) ([1999:1395](https://selex.se/eli/sfs/1999/1395)), får studiemedel för utlandsstudier lämnas bara om

1. studierna kan tillgodoräknas helt inom ramen för en studiemedelsberättigande utbildning som den studerande bedriver vid en läroanstalt i Sverige,

2. studierna bedrivs på minst 50 procent av heltid, och

3. utbildningen i sin helhet pågår under minst 3 veckor.

Studiemedel för utlandsstudier inom ramen för ett utbytesprogram får lämnas under högst ett år till en studerande som avses i första stycket. Förordning ([2015:50](https://selex.se/eli/sfs/2015/50)).

### Studiemedlens storlek

#### 25 §

Studiemedel för utlandsstudier får lämnas med de belopp som anges i [3 kap. 11 och 12 §§ studiestödslagen](https://selex.se/eli/sfs/1999/1395#kap3.11) ([1999:1395](https://selex.se/eli/sfs/1999/1395)). Tilläggsbidrag får lämnas med de belopp som anges i 11 a–[11 c §](#kap3.11c)§. Därutöver får merkostnadslån lämnas enligt 13–[13 c §](#kap3.13c)§.

Vid studier i länder inom EES och i Schweiz får högre studiebidrag och tilläggslån lämnas med de belopp som anges i [3 kap. 13 och 14 §§ studiestödslagen](https://selex.se/eli/sfs/1999/1395#kap3.13). Förordning ([2015:50](https://selex.se/eli/sfs/2015/50)).

### Undantag från bosättningskravet

#### 25 a §

Det krav på bosättning som anges i [3 kap. 23 § första stycket studiestödslagen](https://selex.se/eli/sfs/1999/1395#kap3.23) ([1999:1395](https://selex.se/eli/sfs/1999/1395)) gäller inte för utlandsstudier som kan tillgodoräknas helt inom ramen för en studiemedelsberättigande utbildning som den studerande bedriver vid en läroanstalt i Sverige. Förordning ([2015:50](https://selex.se/eli/sfs/2015/50)).

### Ytterligare föreskrifter

#### 25 b §

Universitets- och högskolerådet får meddela föreskrifter om godtagbar standard för utbildningar på eftergymnasial nivå enligt [21 §](#kap3.21) andra stycket.

Centrala studiestödsnämnden får meddela

1. föreskrifter om godtagbar standard för utbildningar på gymnasial nivå enligt [21 §](#kap3.21) andra stycket,

2. föreskrifter om ytterligare undantag från det krav på bosättning som anges i [3 kap. 23 § första stycket studiestödslagen](https://selex.se/eli/sfs/1999/1395#kap3.23) ([1999:1395](https://selex.se/eli/sfs/1999/1395)),

3. föreskrifter om att den studerande i ansökan om studiemedel för studier vid en läroanstalt utomlands ska lämna ett medgivande till att läroanstalten får lämna sådana uppgifter om studierna till Centrala studiestödsnämnden, som har betydelse för den studerandes rätt till studiemedel,

4. föreskrifter om utbetalning av studiemedel för utlandsstudier, och

5. närmare föreskrifter om studiemedel för utlandsstudier. Förordning ([2015:50](https://selex.se/eli/sfs/2015/50)).

### Studiemedel under sjukdom

#### 26 §

I 27–[32 §](#kap3.32)§ finns bestämmelser om studiemedel vid sjukdom i vissa fall.

I nämnda paragrafer avses med

1. sjukperiod: tid då en studerande på grund av sjukdom oavbrutet har varit

a) helt oförmögen att bedriva sina studier, eller

b) till hälften oförmögen att bedriva sina heltidsstudier och det rör sig om ett sådant medicinskt väldokumenterat sjukdomstillstånd som motsvarar villkoren för särskilt högriskskydd enligt [13 §](#kap3.13) första stycket 2 lagen ([1991:1047](https://selex.se/eli/sfs/1991/1047)) om sjuklön,

2. studietid: den del av ett kalenderhalvår då en studerande bedriver studier och den del av kalenderhalvåret då den studerande skulle ha bedrivit studier om han eller hon inte hade blivit sjuk.

Bestämmelserna om studiemedel under sjukdom gäller även vid utlandsstudier enligt 20–[25 b §](#kap3.25b)§. De frågor som enligt 28–[32 §](#kap3.32)§ ska skötas av Försäkringskassan ska då hanteras av Centrala studiestödsnämnden. Förordning ([2017:846](https://selex.se/eli/sfs/2017/846)).

#### 27 §

Studiemedel får lämnas för en sjukperiod som infaller under tid för vilken den studerande har beviljats studiemedel.

För sjukperiod som infaller efter studietidens början får studiemedel lämnas bara om en ansökan om studiemedel har kommit in till Centrala studiestödsnämnden dessförinnan. Om det finns synnerliga skäl, får studiemedel lämnas även om en ansökan inte har kommit in före sjukperiodens början.

För det första kalenderhalvår då en studerande bedriver studier som ger rätt till studiemedel får studiemedel lämnas bara för en sådan sjukperiod som infaller efter det att den studerande har påbörjat studierna.

### Anmälan till Försäkringskassan

#### 28 §

Om en studerande på grund av sjukdom blir helt oförmögen att bedriva sina studier ska han eller hon anmäla detta till Försäkringskassan.

Detta gäller också en studerande som blir till hälften oförmögen att bedriva sina heltidsstudier om det rör sig om ett sådant medicinskt väldokumenterat sjukdomstillstånd som avses i [26 §](#kap3.26) andra stycket 1 b.

Försäkringskassan får meddela närmare föreskrifter om anmälan enligt första och andra stycket. Förordning ([2017:846](https://selex.se/eli/sfs/2017/846)).

### Godkännande av sjukperiod

#### 29 §

En studerande har rätt till studiemedel endast för sådan sjukperiod eller del av den som har godkänts av Försäkringskassan.

Försäkringskassan ska godkänna sjukperioden om Försäkringskassan bedömer att en studerande på grund av sjukdom är

1. helt oförmögen att bedriva sina studier, eller

2. till hälften oförmögen att bedriva sina heltidsstudier och att det rör sig om ett sådant medicinskt väldokumenterat sjukdomstillstånd som avses i [26 §](#kap3.26) andra stycket 1 b.

Vad som anges i andra stycket gäller dock inte om något annat följer av 30 eller [31 §](#kap3.31). Förordning ([2017:846](https://selex.se/eli/sfs/2017/846)).

#### 30 §

Ett godkännande enligt [29 §](#kap3.29) får inte avse längre tid tillbaka än sju dagar före den dag då anmälan har gjorts enligt [28 §](#kap3.28). Om den studerande har varit förhindrad att göra en anmälan eller om det finns något annat särskilt skäl, får godkännande dock avse även tid dessförinnan.

Försäkringskassan får vägra att godkänna sjukperiod eller en del av den, om den studerande

1. låter bli att, på begäran av Försäkringskassan, genom intyg av läkare styrka sjukdomen och hindret för studierna,

2. under en sjukperiod reser till utlandet utan medgivande av Försäkringskassan,

3. har ådragit sig sjukdomen vid uppsåtligt brott som den studerande har dömts för genom en dom som har vunnit laga kraft,

4. vägrar att genomgå undersökning av läkare eller låter bli att följa läkares föreskrift, eller

5. uppsåtligen eller av grov vårdslöshet lämnar oriktig eller vilseledande uppgift om förhållande som är av betydelse för tillämpningen av bestämmelserna om studiemedel för sjukperiod. Förordning ([2013:1002](https://selex.se/eli/sfs/2013/1002)).

#### 31 §

När omständigheterna motiverar det, får Försäkringskassan vägra att godkänna sjukperiod eller del av den, också om den studerande

1. vägrar att ta emot besök av en person som har Försäkringskassans uppdrag att reda ut studieförmågan eller behovet av en rehabiliteringsåtgärd,

2. låter bli att meddela Försäkringskassan sin vistelseadress, när han eller hon under en sjukperiod vistas annat än tillfälligt på någon annan adress än den som angetts till Försäkringskassan. Förordning ([2004:964](https://selex.se/eli/sfs/2004/964)).

### Åtgärder för att förkorta sjukdomstid

#### 32 §

Om sjukperioden för en studerande som har beviljats studiemedel enligt [28 §](#kap3.28) uppgår till 90 dagar, eller om det finns något annat särskilt skäl, ska Försäkringskassan undersöka om det finns skäl att vidta någon åtgärd för att förkorta sjukdomstiden eller på något annat sätt helt eller delvis återställa studieförmågan.

Om Försäkringskassan bedömer att en åtgärd som avses i första stycket behövs, ska den underrätta den studerande om det och se till att åtgärden vidtas. Om den studerande vägrar att underkasta sig åtgärden kan Försäkringskassan besluta att inte godkänna den del av sjukperioden som infaller efter att den studerande fått underrättelse om Försäkringskassans beslut. I underrättelsen ska den studerande informeras om att ett sådant beslut kan meddelas.

Försäkringskassan får meddela närmare föreskrifter om undersökning som avses i första stycket. Förordning ([2017:846](https://selex.se/eli/sfs/2017/846)).

### Studiemedel vid tillfällig vård av barn

#### 32 a §

En studerande som studerar med studiemedel och som är förälder har enligt andra och tredje styckena rätt att behålla studiemedlen under den tid då han eller hon helt avstår från studier för tillfällig vård av barn (vårdperiod). Med förälder likställs personer som enligt [11 kap. 4-6 §§ socialförsäkringsbalken](https://selex.se/eli/sfs/2010/110#kap11.4) ska likställas med föräldrar i fråga om rätt till tillfällig föräldrapenning för vård av barn.

En studerande som avses i första stycket har rätt att behålla studiemedlen i situationer som anges i [13 kap. socialförsäkringsbalken](https://selex.se/eli/sfs/2010/110) eller i sådana föreskrifter som avses i 2 kap. [5 a §](#kap2.5a) samma balk.

En studerande som avses i första stycket får behålla studiemedlen under den längsta tid per kalenderår och barn som anges i [13 kap. socialförsäkringsbalken](https://selex.se/eli/sfs/2010/110) eller i sådana föreskrifter som avses i 2 kap. [5 a §](#kap2.5a) samma balk. Vid omräkning från dagar med tillfällig föräldrapenning till veckor med studiemedel ska 60 dagar motsvara 12 veckor och 10 dagar motsvara 2 veckor. Förordning ([2020:251](https://selex.se/eli/sfs/2020/251)).

#### 32 b §

En studerande som har studiemedel och som avstår från studier på grund av tillfällig vård av barn ska till Centrala studiestödsnämnden

1. anmäla vården när den inleds, eller, om det finns särskilda skäl, efter det att den har inletts, och

2. när vården har avslutats lämna en försäkran om att han eller hon under vårdtiden har varit förhindrad att studera på grund av tillfällig vård av barn.

Om vårdperiodens längd överstiger sju dagar, ska den studerande från och med den åttonde vårddagen med läkarintyg styrka att uppehållet i studierna beror på en sådan situation som anges i [13 kap. socialförsäkringsbalken](https://selex.se/eli/sfs/2010/110). Vid beräkning av vårdperiodens längd motsvarar en kalendervecka sju vårddagar. Förordning ([2010:1389](https://selex.se/eli/sfs/2010/1389)).

#### 32 c §

Centrala studiestödsnämnden får meddela föreskrifter för verkställigheten av 32 a och [32 b §](#kap3.32b)§. Förordning ([2010:442](https://selex.se/eli/sfs/2010/442)).

### Studiemedel vid vård av närstående

#### 32 d §

En studerande som studerar med studiemedel har rätt att behålla studiemedlen under den tid då han eller hon helt avstår från studier för vård av en svårt sjuk närstående i Sverige (vårdperiod) enligt [47 kap. 3, 4 och 13 §§ socialförsäkringsbalken](https://selex.se/eli/sfs/2010/110#kap47.3). Det villkor som anges i [47 kap. 3 § första stycket 1 socialförsäkringsbalken](https://selex.se/eli/sfs/2010/110#kap47.3) gäller dock inte.

En studerande som avses i första stycket får behålla studiemedlen under högst 48 veckor för vård av en person som avses i [47 kap. 4 § socialförsäkringsbalken](https://selex.se/eli/sfs/2010/110#kap47.4) och i högst 20 veckor för varje annan person som vårdas. Förordning ([2010:1389](https://selex.se/eli/sfs/2010/1389)).

#### 32 e §

En studerande som har studiemedel och som avstår från studier på grund av vård av en svårt sjuk närstående ska till Centrala studiestödsnämnden

1. anmäla vården när den inleds, och

2. när vården har avslutats lämna en försäkran om att han eller hon under vårdtiden har varit förhindrad att studera på grund av vård av svårt sjuk närstående.

Till en försäkran enligt första stycket 2 ska ett samtycke från den sjuke fogas enligt [47 kap. 3 § första stycket 3 och andra stycket socialförsäkringsbalken](https://selex.se/eli/sfs/2010/110#kap47.3) samt ett läkarutlåtande enligt 110 kap. [25 §](#kap110.25) första stycket samma balk. Förordning ([2010:1389](https://selex.se/eli/sfs/2010/1389)).

#### 32 f §

Centrala studiestödsnämnden får meddela föreskrifter för verkställigheten av 32 d och [32 e §](#kap3.32e)§. Förordning ([2010:442](https://selex.se/eli/sfs/2010/442)).

### Studiemedel i samband med att ett barn har avlidit

#### 32 g §

En studerande som studerar med studiemedel och som är förälder har rätt att behålla studiemedlen under den tid som anges i andra stycket, om han eller hon helt avstår från studier i samband med att hans eller hennes barn under 18 år har avlidit. Med förälder likställs personer som enligt [11 kap. 4 och 5 §§ socialförsäkringsbalken](https://selex.se/eli/sfs/2010/110#kap11.4) ska likställas med föräldrar i fråga om rätt till tillfällig föräldrapenning.

Rätten att behålla studiemedlen enligt första stycket omfattar högst två veckor per barn och gäller tidigast från och med dagen efter den dag då barnet har avlidit och senast den dag som infaller 90 dagar efter den dag då barnet har avlidit. Förordning ([2013:1002](https://selex.se/eli/sfs/2013/1002)).

#### 32 h §

En studerande som avstår från studier enligt [32 g §](#kap3.32g) ska anmäla det till Centrala studiestödsnämnden när ledigheten från studierna inleds eller därefter, dock senast två år från dagen för dödsfallet. Förordning ([2012:293](https://selex.se/eli/sfs/2012/293)).

#### 32 i §

Centrala studiestödsnämnden får meddela föreskrifter om verkställigheten av 32 g och [32 h §](#kap3.32h)§. Förordning ([2012:293](https://selex.se/eli/sfs/2012/293)).

### Studiefinansiering från ett annat land

#### 33 a §

Med studiestöd eller motsvarande studiefinansiering från ett annat land avses offentligt reglerade och finansierade ersättningar som lämnas till studerande och som utgör eller kan jämställas med sociala förmåner enligt EU- rätten.

Centrala studiestödsnämnden får meddela närmare föreskrifter om vilken utländsk studiefinansiering som omfattas av första stycket. Förordning ([2010:68](https://selex.se/eli/sfs/2010/68)).

### Uppgiftsskyldighet

#### 34 §

Centrala studiestödsnämnden får meddela närmare föreskrifter om uppgiftsskyldighet enligt [3 kap. 27 § studiestödslagen](https://selex.se/eli/sfs/1999/1395#kap3.27) ([1999:1395](https://selex.se/eli/sfs/1999/1395)).

### Omprövning

#### 35 §

Den studerandes rätt till studiemedel skall omprövas, när ändrade förhållanden föranleder det.

I fråga om tid för vilken den studerande har fått studiemedel, finns vissa bestämmelser om ändring till den studerandes nackdel i [5 kap. studiestödslagen](https://selex.se/eli/sfs/1999/1395) ([1999:1395](https://selex.se/eli/sfs/1999/1395)). I övrigt får i sådant fall ändring till den studerandes nackdel ske bara om följande två villkor är uppfyllda.

1. Beslutet om ändring meddelas före utgången av den tidsperiod som de utbetalda studiemedlen hänför sig till.

2. Ändringen kan verkställas genom avdrag på studiemedel som skall betalas ut senare under samma tidsperiod. Förordning ([2002:1109](https://selex.se/eli/sfs/2002/1109)).

Ansökan m.m.

#### 36 §

En ansökan skall vara egenhändigt undertecknad av den studerande. Om han eller hon är omyndig eller om förvaltare enligt föräldrabalken har förordnats för honom eller henne, skall förmyndaren eller, om det ingår i uppdraget, förvaltaren ha tecknat samtycke på ansökan.

Uppgifterna i ansökan skall lämnas på heder och samvete.

En ansökan skall kunna lämnas in till Centrala studiestödsnämnden när som helst under året. Ansökan skall i övrigt göras på det sätt som Centrala studiestödsnämnden bestämmer.

#### 36 a §

Centrala studiestödsnämnden får trots vad som anges i 3 kap. [36 §](#kap3.36) första stycket första meningen meddela föreskrifter om

1. att ansökningar om studiemedel även får göras elektroniskt, och

2. hur sådana ansökningar ska överföras. Förordning ([2009:1223](https://selex.se/eli/sfs/2009/1223)).

#### 37 §

Studiemedel får beviljas för högst ett år i sänder och för högst fyra kalenderveckor före den kalendervecka då ansökan kom in till Centrala studiestödsnämnden. Nämnden får meddela närmare föreskrifter om detta.

#### 38 §

Om studiemedel beviljas, skall beslutet utvisa storleken av bidraget, lånet och det sammanlagda studiemedelsbeloppet. Beslutet skall dessutom innehålla information om den studerandes skyldighet att till Centrala studiestödsnämnden anmäla ändrade förhållanden och om omprövningsreglerna i [35 §](#kap3.35).

### Utbetalning av studiemedel

#### 39 §

Utbetalning av studiemedel sker förskottsvis varje månad. Om det finns särskilda skäl, får utbetalning göras på något annat sätt.

Centrala studiestödsnämnden får meddela närmare föreskrifter om utbetalning av studiemedel.

## 4 kap. Återbetalning av studielån

### Ränteberäkning under utbildning inom totalförsvaret

#### 1 §

Ränta skall inte beräknas på studielån för den tid då låntagaren fullgör en längre grundutbildning än 60 dagar enligt lagen ([1994:1809](https://selex.se/eli/sfs/1994/1809)) om totalförsvarsplikt.

### Ny återbetalningstid

#### 2 §

Centrala studiestödsnämnden får meddela närmare föreskrifter om ansökan om ny återbetalningstid enligt [4 kap. 6 § studiestödslagen](https://selex.se/eli/sfs/1999/1395#kap4.6) ([1999:1395](https://selex.se/eli/sfs/1999/1395)).

#### 2 a §

Ny återbetalningstid enligt [4 kap. 6 § studiestödslagen](https://selex.se/eli/sfs/1999/1395#kap4.6) ([1999:1395](https://selex.se/eli/sfs/1999/1395)) får bestämmas även utan ansökan av låntagaren, om han eller hon har sådana sammanlagda lån som anges där. Detsamma skall gälla om återbetalningstiden har räknats om med stöd av 4 kap. [11 §](#kap4.11) 3 samma lag och krav på återbetalning därefter upphävts.

Centrala studiestödsnämnden får meddela föreskrifter om hur återbetalningstiden enligt första stycket skall beräknas. Förordning ([2005:619](https://selex.se/eli/sfs/2005/619)). Nedsättning av årsbelopp

### Inkomst och förmögenhet

#### 3 §

Från och med det kalenderår då låntagaren fyller 50 år ska tillägg för förmögenhet göras till den inkomst som anges i [4 kap. 14 § första stycket studiestödslagen](https://selex.se/eli/sfs/1999/1395#kap4.14) ([1999:1395](https://selex.se/eli/sfs/1999/1395)). Tillägg ska göras med 20 procent av den förmögenhet som överstiger 2,75 prisbasbelopp, avrundat nedåt till helt tiotusental kronor.

Med förmögenhet avses i första stycket förmögenhet beräknad enligt lagen ([2009:1053](https://selex.se/eli/sfs/2009/1053)) om förmögenhet vid beräkning av vissa förmåner. Förordning ([2009:1223](https://selex.se/eli/sfs/2009/1223)).

#### 4 §

En låntagare som inte beskattas för sin huvudsakliga inkomst eller förmögenhet i Sverige ska vid inkomst- och förmögenhetsprövningen behandlas på ett likvärdigt sätt som låntagare som beskattas i Sverige.

Centrala studiestödsnämnden får meddela närmare föreskrifter om beräkning av inkomst och förmögenhet för sådana låntagare. Förordning ([2011:1455](https://selex.se/eli/sfs/2011/1455)).

### Slutligt årsbelopp

#### 5 §

Om ett belopp skall betalas i efterhand enligt [4 kap. 17 § andra stycket studiestödslagen](https://selex.se/eli/sfs/1999/1395#kap4.17) ([1999:1395](https://selex.se/eli/sfs/1999/1395)), skall låntagaren också betala en tilläggsavgift med 6 procent av det beloppet.

Närmare föreskrifter

#### 6 §

Centrala studiestödsnämnden får meddela närmare föreskrifter om nedsättning av årsbelopp.

### Betalning av årsbelopp

#### 7 §

Årsbelopp och administrativa avgifter enligt [4 kap. studiestödslagen](https://selex.se/eli/sfs/1999/1395) ([1999:1395](https://selex.se/eli/sfs/1999/1395)) skall betalas inom den tid och på det sätt som Centrala studiestödsnämnden bestämmer.

Belopp som har betalats in skall i första hand räknas av på de administrativa avgifterna, i andra hand på den upplupna räntan och i sista hand på kapitalskulden. [8 §](#kap4.8) Om årsbelopp inte har betalats senast fem dagar efter förfallodagen, får Centrala studiestödsnämnden skicka en påminnelse till den betalningsskyldige. Avskrivning av lån

### Avskrivning av lån för tidigare studier

### Avskrivning av lån som har tagits emot under sjukdomstid och viss ledighet

#### 10 §

Om någon har fått studielån för en sjukperiod eller en vårdperiod då han eller hon har vårdat barn eller en svårt sjuk närstående enligt 3 kap. 26–[32 f §](#kap4.32f)§ och de bestämmelser som anges där, gäller [11 §](#kap4.11) i fråga om återbetalningen.

Studielån för sådan tid vid barns dödsfall som avses i 3 kap. 32 g–[32 i §](#kap4.32i)§ ska inte betalas tillbaka. Förordning ([2012:293](https://selex.se/eli/sfs/2012/293)). [11 §](#kap4.11) Studielån som avser den del av en sjukperiod eller vårdperiod som följer efter en karenstid om 30 dagar ska inte betalas tillbaka.

I karenstiden får bara räknas in tid under sådan studietid som avses i

1. 3 kap. [26 §](#kap3.26) när det gäller egen sjukdom,

2. 3 kap. [32 a §](#kap3.32a) när det gäller vård av barn, och

3. 3 kap. [32 d §](#kap3.32d) när det gäller vård av svårt sjuk närstående.

Vid beräkningen av karenstiden ska

1. två eller flera sjukperioder räknas som en sammanhängande sjukperiod, om den senare perioden börjar inom 20 dagar efter det att den tidigare slutade, och

2. två eller flera vårdperioder då den studerande har vårdat barn respektive vårdat en svårt sjuk närstående räknas som en sammanhängande vårdperiod, om den senare perioden börjar inom 20 dagar efter det att den tidigare slutade. Förordning ([2010:442](https://selex.se/eli/sfs/2010/442)).

### Uppsägning av lån till omedelbar betalning

#### 14 §

Centrala studiestödsnämnden får meddela närmare föreskrifter om hur ett studielån som har sagts upp enligt [4 kap. 27 a § studiestödslagen](https://selex.se/eli/sfs/1999/1395#kap4.27a) ([1999:1395](https://selex.se/eli/sfs/1999/1395)) och hur de förfallna avgifter som hör till lånet ska betalas. Förordning ([2010:442](https://selex.se/eli/sfs/2010/442)).

## 5 kap. Återkrav av studiestöd

När studiestöd skall krävas tillbaka

#### 1 §

Vid återkrav av studiemedel enligt [5 kap. 1 § första stycket studiestödslagen](https://selex.se/eli/sfs/1999/1395#kap5.1) ([1999:1395](https://selex.se/eli/sfs/1999/1395)) skall belopp under 300 kronor inte krävas tillbaka.

## 6 kap. Övriga bestämmelser

### Särskilda föreskrifter om studiestöd

#### 1 §

Vad som föreskrivs i denna förordning om studiestöd för tid då den studerande på grund av sjukdom är helt oförmögen att bedriva sina studier ska gälla även för tid då den studerande är att anse som smittbärare enligt [46 kap. socialförsäkringsbalken](https://selex.se/eli/sfs/2010/110) och på grund av beslut enligt smittskyddslagen ([2004:168](https://selex.se/eli/sfs/2004/168)) i andra fall än som avses i [3 kap. 8 eller 10 § smittskyddslagen](https://selex.se/eli/sfs/2004/168#kap3.8) eller livsmedelslagen ([2006:804](https://selex.se/eli/sfs/2006/804)) eller föreskrifter som har meddelats med stöd av sistnämnda lag är helt oförmögen att bedriva sina studier. Förordning ([2010:1389](https://selex.se/eli/sfs/2010/1389)).

#### 2 §

Centrala studiestödsnämnden får meddela närmare föreskrifter om återbetalning av studiestöd enligt [6 kap. 2 § studiestödslagen](https://selex.se/eli/sfs/1999/1395#kap6.2) ([1999:1395](https://selex.se/eli/sfs/1999/1395)).

#### 3 §

Föreskrifterna i [113 kap. 3–17 och 19 §§ socialförsäkringsbalken](https://selex.se/eli/sfs/2010/110#kap113.3) tilllämpas i fråga om ärenden enligt denna förordning som i första instans handläggs av Försäkringskassan.

Försäkringskassan får meddela de ytterligare föreskrifter som behövs för tillämpningen av denna förordning, om det gäller bestämmelser om åtgärder av Försäkringskassan. Förordning ([2013:400](https://selex.se/eli/sfs/2013/400)).

Avgifter för administrativa kostnader m.m.

#### 4 §

Den som beviljas studielån enligt studiestödslagen ([1999:1395](https://selex.se/eli/sfs/1999/1395)) skall betala en avgift för de administrativa kostnaderna (uppläggningsavgift). För lån som avser ett kalenderhalvår är uppläggningsavgiften 150 kronor.

#### 5 §

Avgifter för administrativa kostnader ska tas ut för debitering av årsbelopp (expeditionsavgift) och vid påminnelse om förfallna årsbelopp (påminnelseavgift). Expeditionsavgiften är 150 kronor för varje årsbelopp som debiteras och påminnelseavgiften är 450 kronor för varje påminnelse. Förordning ([2014:1581](https://selex.se/eli/sfs/2014/1581)).

#### 6 §

Vid återkrav av studiestöd skall en avgift för administrativa kostnader tas ut (expeditionsavgift). Expeditionsavgiften är 100 kronor för varje kalenderår som återbetalning enligt återkravet pågår.

#### 7 §

Avgifter enligt 4-[6 §](#kap6.6)§ skall betalas inom den tid och på det sätt som Centrala studiestödsnämnden bestämmer.

#### 8 §

Om ett belopp enligt denna förordning slutar på ett öretal, rundas det av till närmaste lägre krontal.

### Borgenärsuppgifter

#### 8 a §

I förordningen ([2025:671](https://selex.se/eli/sfs/2025/671)) om Centrala studiestödsnämndens hantering av vissa borgenärsuppgifter finns bestämmelser om nämndens uppgifter som borgenärsföreträdare beträffande statliga fordringar som grundas på nämndens beslut. Förordning ([2025:672](https://selex.se/eli/sfs/2025/672)).

### Uppgiftsskyldighet

### Uppgiftsskyldighet för läroanstalter

#### 9 §

En läroanstalt skall lämna uppgift till Centrala studiestödsnämnden, om en studerande som har studiehjälp har övergått till en annan läroanstalt eller avbrutit sina studier.

Om Centrala studiestödsnämnden begär det, skall en läroanstalt också i övrigt till nämnden lämna uppgifter om en studerande som har tagits in i utbildning som ger rätt till studiehjälp.

Centrala studiestödsnämnden får meddela närmare föreskrifter om läroanstalters uppgiftsskyldighet enligt första och andra styckena.

#### 10 §

Om Centrala studiestödsnämnden begär det, skall en läroanstalt till nämnden lämna uppgift om tid och omfattning för utbildningar vid läroanstalten som ger rätt till studiemedel.

Om Centrala studiestödsnämnden begär det, skall läroanstalten för en studerande som har ansökt om eller beviljats studiemedel till nämnden lämna uppgift om

1. utbildning,

2. studietid,

3. studiernas omfattning,

4. studieaktivitet, och

5. studieresultat.

Centrala studiestödsnämnden får meddela närmare föreskrifter om läroanstalters uppgiftsskyldighet enligt första och andra styckena.

#### 11 §

En läroanstalt ska lämna sådana uppgifter som anges i 9 och [10 §](#kap6.10)§ till Överklagandenämnden för studiestöd, om nämnden begär det. Förordning ([2008:734](https://selex.se/eli/sfs/2008/734)).

### Uppgiftsskyldighet för myndigheter

#### 12 §

För tillämpningen av bestämmelserna i 2 kap. och föreskrifter som har meddelats med stöd av 2 kap. får Centrala studiestödsnämnden hämta in uppgifter från Försäkringskassan och andra myndigheter som kan lämna upplysningar om den studerandes eller föräldrarnas inkomst- och förmögenhetsförhållanden. Förordning ([2004:964](https://selex.se/eli/sfs/2004/964)).

#### 13 §

Försäkringskassan ska till Centrala studiestödsnämnden eller Överklagandenämnden för studiestöd lämna uppgift om

1. sådan sjukperiod enligt 3 kap. [26 §](#kap3.26) som har godkänts av Försäkringskassan,

2. aktivitetsstöd, utvecklingsersättning eller etableringsersättning under ett arbetsmarknadspolitiskt program, och

3. rehabiliteringsersättning, sjukersättning och aktivitetsersättning enligt socialförsäkringsbalken.

Första stycket gäller dock bara om uppgifterna har betydelse för tillämpningen av studiestödslagen ([1999:1395](https://selex.se/eli/sfs/1999/1395)) eller föreskrifter som har meddelats i anslutning till lagen. Förordning ([2017:837](https://selex.se/eli/sfs/2017/837)).

#### 13 a §

Migrationsverket skall på begäran lämna Centrala studiestödsnämnden eller Överklagandenämnden för studiestöd uppgift om en utlänning vistas i Sverige enligt utlänningslagen ([2005:716](https://selex.se/eli/sfs/2005/716)). Uppgiftsskyldigheten avser

1. namn,

2. personnummer eller samordningsnummer,

3. medborgarskap,

4. tillstånd eller annat bevis om rätt att vistas i Sverige med angivande av vilken typ av tillstånd eller annat bevis som har beviljats eller utfärdats,

5. dag för beslut om tillstånd eller utfärdande av annat bevis om rätt att vistas i Sverige samt uppgift om hur länge tillståndet eller beviset gäller,

6. klassning av tillstånd eller annat bevis om rätt att vistas i Sverige enligt Migrationsverkets klassificeringssystem, och

7. upplysning om en person saknas.

Detta gäller dock bara om uppgifterna har betydelse för tillämpningen av 2 och [3 kap. studiestödslagen](https://selex.se/eli/sfs/1999/1395) ([1999:1395](https://selex.se/eli/sfs/1999/1395)) eller föreskrifter som har meddelats i anslutning till lagen. Förordning ([2006:862](https://selex.se/eli/sfs/2006/862)).

### Överklagande

#### 14 §

Ett beslut av Centrala studiestödsnämnden om studiestöd i ett ärende enligt studiestödslagen ([1999:1395](https://selex.se/eli/sfs/1999/1395)) eller enligt föreskrifter som har meddelats med stöd av lagen får överklagas hos Överklagandenämnden för studiestöd. Detta gäller dock inte beslut i ärenden om återbetalning av studielån. Av [6 kap. 10 § studiestödslagen](https://selex.se/eli/sfs/1999/1395#kap6.10) framgår att sådana beslut i stället får överklagas till allmän förvaltningsdomstol.

Beslut enligt 3 kap. [21 §](#kap3.21) andra stycket i frågan om en utbildning kan anses ha en godtagbar standard får inte överklagas. Förordning ([2015:50](https://selex.se/eli/sfs/2015/50)).

### Bilaga

### Förteckning över de läroanstalter och utbildningar vid vilka studiestöd kan lämnas

### Avdelning A Utbildningar på grundläggande och gymnasial nivå eller motsvarande

### Ålder

### I avdelning A anges de läroanstalter och utbildningar vid vilka studiestöd kan lämnas i form av

- studiehjälp till och med det första kalenderhalvåret det år då den studerande fyller 20 år (jfr 2 kap. [1 §](#kap2.1) ), eller

- studiemedel från och med det andra kalenderhalvåret det år då den studerande fyller 20 år (jfr 3 kap. 1 och [2 §](#kap6.2)§ ).

Studiemedel får dock lämnas även före 20 års ålder för de utbildningar som anges i A 3 (jfr 3 kap. [2 §](#kap3.2) ).

### Tid som studiemedel får lämnas för

För studier vid de läroanstalter och utbildningar som anges i avdelning A får studiemedel lämnas vid studier på heltid under högst den tid som anges i [3 kap. 8 § andra och tredje styckena studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)).

### Det högre bidragsbeloppet

Studier vid de läroanstalter och utbildningar som anges i avdelning A 1 kan ge rätt till det högre bidragsbeloppet för grundskole- eller gymnasiestudier (jfr 3 kap. [9 §](#kap3.9) ).

A 1 Utbildningar som kan ge rätt till det högre bidragsbeloppet men för vilka studiemedel inte får lämnas före 20 års ålder

Folkhögskola: utbildning på grundskolenivå och utbildning som motsvarar kommunal vuxenutbildning på gymnasial nivå

### Gymnasieskola inom skolväsendet

### Internationell gymnasieutbildning för International Baccalaureate (IB)

### Kommunal vuxenutbildning: utbildning på grundläggande och gymnasial nivå, utom uppdragsutbildning

### Lycée Français Saint-Louis: utbildning på gymnasial nivå

### Tyska skolan: utbildning på gymnasial nivå

Utbildning som har förklarats berättiga till studiestöd genom beslut av Myndigheten för yrkeshögskolan enligt förordningen ([2024:107](https://selex.se/eli/sfs/2024/107)) om stöd för en nationell yrkesutbildning

A 2 Utbildningar som inte ger rätt till det högre bidragsbeloppet och för vilka studiemedel inte får lämnas före 20 års ålder

Folkhögskola: annan utbildning än sådan som anges i A 1 och B 1, dock inte utbildning som motsvarar kommunal vuxenutbildning i svenska för invandrare eller kommunal vuxenutbildning som anpassad utbildning

### Förberedande dansarutbildning i grundskolan enligt förordningen ([2011:7](https://selex.se/eli/sfs/2011/7)) om dansarutbildning

### Samernas utbildningscentrum

### Öster-Malma jaktvårdsskola

A 3 Utbildningar som inte ger rätt till det högre bidragsbeloppet men för vilka studiemedel får lämnas även före 20 års ålder

### Utbildning enligt förordningen ([2017:13](https://selex.se/eli/sfs/2017/13)) om behörighetsgivande förutbildning inom yrkeshögskolan

Utbildning som har förklarats berättiga till studiestöd enligt avdelning A 3 genom beslut av Myndigheten för yrkeshögskolan enligt förordningen ([2013:871](https://selex.se/eli/sfs/2013/871)) om stöd för konst- och kulturutbildningar och vissa andra utbildningar

Utbildning vid statliga universitet och högskolor enligt [3 §](#kap6.3) första stycket 1 och 2 förordningen ([2018:1519](https://selex.se/eli/sfs/2018/1519)) om behörighetsgivande och högskoleintroducerande utbildning

Utbildning vid Stiftelsen Chalmers tekniska högskola för Chalmers tekniska högskola AB som ger grundläggande eller särskild behörighet till högskoleutbildning

Utbildning vid Stiftelsen Högskolan i Jönköping (Internationella Handelshögskolan i Jönköping AB, Högskolan för lärande och kommunikation i Jönköping AB, Hälsohögskolan i Jönköping AB, och Tekniska Högskolan i Jönköping AB) som ger grundläggande eller särskild behörighet till högskoleutbildning

### Avdelning B Eftergymnasiala utbildningar

### Ålder

I avdelning B anges de läroanstalter och utbildningar vid vilka studiestöd kan lämnas i form av studiemedel utan den åldersbegränsning som gäller för avdelning A (jfr 3 kap. [2 §](#kap3.2) ).

### Tid som studiemedel får lämnas för

För studier vid de läroanstalter och utbildningar som anges i avdelning B får studiemedel lämnas vid studier på heltid under högst den tid som anges i [3 kap. 8 § första stycket studiestödslagen](https://selex.se/eli/sfs/1999/1395#kap3.8) ([1999:1395](https://selex.se/eli/sfs/1999/1395)).

### B 1 Viss utbildning på eftergymnasial nivå

### ACR Aviation Capacity Resources AB: utbildning till flygledare

### Entry Point North AB: utbildning till flygledare

### Flygteoriskolan i Barkarby AB: ATPL-teori

### Folkhögskola

- fritidsledarutbildning,

- utbildning till tolk mellan hörande och barndomsdöva, dövblinda, vuxendöva och hörselskadade, och

- yrkesutbildning motsvarande högst 80 veckors studier på heltid som utgör påbyggnad till gymnasieskolan och som för tillträde kräver en gymnasieexamen eller motsvarande kunskaper

Kontakttolkutbildning i form av en sammanhållen grundutbildning för kontakttolkar enligt förordningen ([2012:140](https://selex.se/eli/sfs/2012/140)) om statsbidrag för viss utbildning som rör tolkning och teckenspråk

### Myndigheten för samhällsskydd och beredskap

- påbyggnadsutbildning i räddningstjänst för brandingenjörer,

- tvåårig utbildning i skydd mot olyckor som leder fram till examen i säkerhets- och räddningsarbete,

- utbildning som leder fram till examen som skorstensfejare,

- vidareutbildning som leder fram till examen som skorstensfejartekniker, och

- vidareutbildningarna systematiskt säkerhetsarbete, räddningstjänst samt tillsyn och olycksförebyggande arbete

### Nordiska institutet för manuell medicin AB

- fyraårig kiropraktorutbildning, och

- fyraårig naprapatutbildning

### OSM Aviation Academy AB: trafikflygarutbildning samt ATPL- teori

### Stiftelsen Skandinaviska Kiropraktorhögskolan: fyraårig kiropraktorutbildning

### Stiftelsen Rudolf Steinerhögskolan: lärarutbildning

### Stiftelsen Waldorflärarhögskolan: lärar- och förskollärarutbildning

### Stockholms katolska stifts prästseminarium

Svenska kyrkans utbildningsinstitut: utbildning till diakon, församlingspedagog, kyrkomusiker och präst

### Uppdragsutbildning enligt 4 § förordningen ([2014:1105](https://selex.se/eli/sfs/2014/1105)) om utbildning till polisman

Utbildning inom yrkeshögskolan enligt lagen ([2009:128](https://selex.se/eli/sfs/2009/128)) om yrkeshögskolan som inte är uppdragsutbildning

Utbildning som har förklarats berättiga till studiestöd enligt avdelning B 1 genom beslut av Myndigheten för yrkeshögskolan enligt förordningen ([2013:871](https://selex.se/eli/sfs/2013/871)) om stöd för konst- och kulturutbildningar och vissa andra utbildningar

B 2 Utbildningar vid statliga universitet och högskolor och vid enskilda utbildningsanordnare som har tillstånd att utfärda examina enligt lagen ([1993:792](https://selex.se/eli/sfs/1993/792)) om tillstånd att utfärda vissa examina

### Statliga universitet och högskolor, utom när det gäller

- utbildning enligt [3 §](#kap6.3) första stycket 1 och 2 förordningen ([2018:1519](https://selex.se/eli/sfs/2018/1519)) om behörighetsgivande och högskoleintroducerande utbildning,

- utbildning enligt förordningen ([2002:760](https://selex.se/eli/sfs/2002/760)) om uppdragsutbildning vid universitet och högskolor, eller

- öppen nätbaserad utbildning enligt högskoleförordningen ([1993:100](https://selex.se/eli/sfs/1993/100)), förordningen ([1993:221](https://selex.se/eli/sfs/1993/221)) för Sveriges lantbruksuniversitet och förordningen ([2007:1164](https://selex.se/eli/sfs/2007/1164)) för Försvarshögskolan

Enskilda utbildningsanordnare som har tillstånd att utfärda examina enligt lagen ([1993:792](https://selex.se/eli/sfs/1993/792)) om tillstånd att utfärda vissa examina och som får statsbidrag för att anordna utbildning, utom när det gäller

- utbildning som anordnas mot avgift från annan än en fysisk person för den som uppdragsgivaren utser (uppdragsutbildning),

- utbildning som ges via internet och som är öppen för alla, utan förkunskapskrav (öppen nätbaserad utbildning),

- utbildning vid Stiftelsen Chalmers tekniska högskola för Chalmers tekniska högskola AB som ger grundläggande eller särskild behörighet för högskoleutbildning, eller

- utbildning vid Stiftelsen Högskolan i Jönköping (Internationella Handelshögskolan i Jönköping AB, Högskolan för lärande och kommunikation i Jönköping AB, Hälsohögskolan i Jönköping AB, och Tekniska Högskolan i Jönköping AB) som ger grundläggande eller särskild behörighet för högskoleutbildning

Skandinaviens Akademi för Psykoterapiutveckling: utbildning som kan ingå i en psykoterapeutexamen Förordning ([2025:14](https://selex.se/eli/sfs/2025/14)).